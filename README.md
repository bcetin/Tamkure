```
Bundan tam 100 yıl önce insanlar son saldırılarına başladı. Ada yerlilerini katlettiler. Sığınmacıları ise kendi malları olarak görüp esir aldılar. Makazan’dan çıkan birliklerin adanın güneyine ilerleyerek Ketelen’i alması halkın umudunu hepten tüketti. Ketelen’de yakalanan 30 direnişçi genci silah zoruyla günlerce yürütüp Hiddet dağına, alevlerin tütmeyi asla bırakmadığı o zirveye, çıkarttılar. İnsan komutanı gençlerin teker teker kratere atılmasını emretti. Bu katliamı sonuna kadar korku dolu gözlerle izleyen son genç de lavlar ile buluştuktan sonra beklenmeyen oldu. Saniyeler içinde, Hiddet dağından devasa bir patlin figürü alevler arasında yükseldi. Bize bu acıları çektiren insanların üzerlerine lav kütleleri yağmaya başladı. Savaşın kaderi de bu noktada değişti. Bu yeni tanrıdan, bizim tanrımızdan, Lavların Efendisi Mertun’dan gücünü alan rahiplerin de desteği ile sadece 5 senede yuvamızın istilası tamamıyla son buldu. Bu yeni dönemde doğanlar atalarının büyük fedakarlıkları sayesinde barış içinde büyüdü. Kazanlı gençler olarak size düşen sorumluluk adamızın yeni istilalara ve tehlikelere karşı hazır ve nazır olmasını sağlamaktır.
- Hacıozan Kasebef'in öğütlerinden bir kesit, MY 100 
```
# Önsöz
Kazan Adası üzerinde çalışmaya 2020 yılında, pandemi sürecinin başlarında eve kapalıyken başladım. Kağıt üzerine bakliyat taneleri dağıtarak harita çizmeyi denerken ortaya çıkan bu dünya seneler içinde oynattığım rol yapma oyunları için yazdığım maceralar ile detaylandı. Özellikle *Mertun'un Yükselişi* adını verdiğim macerayı birçok farklı oyuncu grubuyla tecrübe etme şansım oldu. Bu oyunların her biri bu evrene benim de öngöremeyeceğim birçok eklentide bulundu. Bu dokümanda *Tamküre* ismini verdiğim evrenin geneli hakkında birçok bilgi verecek olsam da, temel odak hala Kazan Adası olacak.

Yaratıcı süreçte ve isimlendirmelerde yardımları dokunan arkadaşlarım Ekin B. Kuş, Nisa Keleş ve Rüya Aygen'e, editöryal desteği için İrem Filcan'a, düzeltmeleri için Selin Hastaoğlu'na, çocukluğumda benimle birlikte *Age of Mythology* oynayıp mitolojiye ilgi duymamı sağlayan babam Bekir Çetin'e, beni uzun süreli bir oyununa davet edip rol yapma oyunlarını hayatımın önemli bir noktasına koyan Burak Tepedelen'e ve diğer tüm K.Y.Y.B. oyuncularına, birçok farklı etkinlikte oyunlarıma misafir olmuş ve isimlerini asla hatırlayamayacağım 50 kadar oyuncuya, bana dünyamı ciddiye aldırıp üzerinde çalışmama sebep olan Onur Ereren hocama, ve hep yanımda olan nişanlım Nurşah Ünal'a teşekkür etmek istiyorum.
-Burak Çetin 2025
# Yaratılış ve Kozmoloji

## Gözcüler ve Bilinmeyen Güçler
Tamküre ve farklı yapılarda birçok küre bilinmeyen güçler tarafından hazırlanıp yine bu güçler tarafından yaratılan gözcülere emanet edilmiştir. Gözcüler bile bu güçler hakkında bilgi sahibi değildir ve sadece varoluş amaçlarının içinde bulundukları kürenin devamlılığını sağlamak olduğunu bilirler. Gözcülerin en önemli özelliği kendi kürelerinde yaşanan her olaydan haberdar olmalarıdır. Başlangıçta bir kişiliği bile olmayan gözcüler kendilerine emanet edilen küreyi sürekli izler. Bir gözcü kürenin yapısında ortaya çıkan problemleri çözebilmek için küre ile etkileşmek zorunda kalacaktır. Bu süreç aynı zamanda gözcünün bir kişilik kazanıp isimlenmesine de sebep olur. İsimlenme süreci, gözcülerin kendilerine emanet edilen kürede bulunan varlıklar tarafından tanınabilmelerine yol açtığından, gözcünün kendi küresi hakkındaki bilgisinin de sınırlanmasına sebep olur. Sonuç olarak, isimlenmiş bir gözcü evreninde tanrısal güce sahip olan başka varlıklardan farklı olmayı bırakır.
## Küreler
Bir gözcüye emanet edilen küre kendi içinde kapalı bir evren olarak düşünülebilir. Her küre farklı fizik kurallarına, kozmolojik yapıya ve içeriğe sahiptir. Küreler arası etkileşim son derece sınırlıdır ve sayılı gözcü kendi evreninden ayrılabilmiştir.

### Tamküre
Tamküre bilinmeyen güçler tarafından hazırlanıp daha sonra Virgül ismini alacak bir gözcüye emanet edilmiştir. Başlangıçta karmaşık yörüngeler takip eden 8 döngüden oluşan Tamküre, yaratılışından beri birçok değişim geçirmiştir. Bu döngülerin dördü fiziksel unsurların enerjisini taşırken diğer dördü zihinsel unsurların kaynağıdır. Bu dörtlüler ise kendi içinde zıt ikililer oluşturur.

|            | **Ateş** |          |     |           | **Yakın** |           |
| ---------- | -------- | -------- | --- | --------- | --------- | --------- |
| **Toprak** |   ✥      | **Hava** |     | **Yürüt** | ✥         | **Yürek** |
|            | **Su**   |          |     |           | **Yaban** |           |
#### Fiziksel Unsur Döngüleri
Fiziksel döngüler dünya üzerinde kısmen kesişmeleri haricinde birbirinden ayrık enerji akımlarıdır. Dünyadaki her nesnenin özünde bu unsurların bir birleşimi olduğuna inanılır.

**Ateş Döngüsü:** Büyü desteği olmadan ölümlülerin yaşamasına uygun olmayan bu döngü uçsuz bucaksız bir dumansız alev akımıdır. Saf alevden oluşan hayvanlara benzeyen Tüten adı verilmiş yaratıklar bu döngüye ev sahipliği yapar. Patlin tanrısı Mertun'un burada ikamet ettiğine inanılır.
**Su Döngüsü:** İlknehir de denen su döngüsü birçok su yaratığını içinde barındırır. Zaman zaman oluşan karmaşık akıntılar nedeniyle kalıcı yapılardan yoksundur. Eski gözcü Virgül'ün burada ikamet ettiğine inanılır.
**Toprak Döngüsü:** İçerisinde hava boşlukları da barındıran toprak döngüsü diğer döngülere göre son derece yavaş akar. Düzenli depremlere rağmen bu boşluklarda kalıcı yaşam alanları kurabilmiş cinler mevcuttur. Hazinelerin tanrısı Servet'in burada ikamet ettiğine inanılır.
**Hava Döngüsü:** Diğer döngülerden çok daha hızlı akan hava döngüsü asla sonlanmayan bir fırtınaya benzer. Küçük toz tanelerinin yarattığı yüklenmelerden ötürü elektriğe dayanıklı olmayan varlıkların yaşamına uygun değildir. Kayafalıların zeplin benzeri bir araçla hava döngüsü üzerinden Cennet ve Cehenneme seferler düzenlediği bilinmektedir.
#### Zihinsel Unsur Döngüleri
Zihinsel unsur döngüleri fiziksel döngülerin aksine birbiriyle akışkan şekilde etkileşen tek bir akım oluşturur. Ölümlülerin zihninden geçen her düşüncenin bu döngülerin kesiştiği bir noktada temsil edildiğine inanılır.
**Yakın Döngüsü:** Zihinlerin benlik algısının temelini oluşturan yakın, her ölümlüye kendisinin sonsuz farklı yansıması olarak görünür. Eski Bozküre gözcüsü Gömü'nün burada ikamet ettiğine inanılır.
**Yaban Döngüsü:** Zihinlerin dış dünyayı ve başka zihinleri algılamasının temelini oluşturan yaban, herhangi bir varlığın benlik algısını tamamen yok edebileceğinden ziyaret edilmesi çok tehlikeli bir döngüdür.
**Yürüt Döngüsü:** Planlama ve düşüncenin temeli olan yürüt kompleks matematiksel ve dokusal şemalardan oluşur. Diğer zihinsel döngüleri de ziyaret ettiği bilinse de eski Öncüküre gözcüsü Can'ın burada ikamet ettiğine inanılır.
**Yürek Döngüsü:** Nefret ve şehvet gibi güçlü duyguların ve tutkulu davranışların temeli olan yürek şekilsiz ve karmaşık hissiyatlardan oluşur.
#### Cennet ve Cehennem
Dünyayı ve unsur döngülerini arasına alacak şekilde inşa edilmiş olan cennet ve cehennem ölümlü ruhların ulaştığı iki yerdir. Başmelek Serap cenneti ve başiblis Gazap cehennemi yönetir. Cennet ve cehennem fiziksel unsur döngüleri tarafından sürekli olarak aşındırılmaktadır. Bu sebeple melekler, şeytanlar ve onların emrindeki ruhlar sürekli olarak zarar gören noktaları tamir eder.

### Diğer Küreler
Her küre aslında kendi içine kapalı bir evren olsa da, kendi gözcülerinin yaptıkları sonucunda Tamküre ile etkileşim gösterdiği bilinen üç küre vardır.
#### Bozküre
Bozküre neredeyse tamamen toprak ve kayalardan oluşan ve içinde birçok farklı katman bulunduran bir küredir. Tamküre'deki toprak döngüsüne benzediği düşünülür. Bozküre gözcüsü Gömü sürekli yaşanan depremler ve çöküntüleri durduramadığı için Bozküre günümüzde neredeyse homojen bir toz ve kum kütlesi haline gelmiştir. Bu durumu kendi başarısızlığı olarak gören Gömü ölçülemeyecek süreler boyunca ağladıktan sonra Bozküre'de suçluluk duygusu ile tek başına uykuya dalmıştır.
#### Öncüküre
Öncüküre her tarafından rengârenk bitkilerin fışkırdığı bir tropik ormana benzer. Öncüküre gözcüsü Can bitkileri için son derece stabil bir nefes döngüsü kurabilmiştir. Kendi parçalarından oluşturduğu tanrılara Öncüküre'yi emanet ettikten sonra başka kürelerdeki gözcüleri ziyaret ederek onlara yardım etmeye başlamıştır. Gittiği her küreye kendi favori türü olan cinleri de götüren Can bu amaçla birkaç küreyi ziyaret ettikten sonra kendisini Bozküre'de bulur. Uzun bir süre Bozküre'nin gözcüsünü bulmayı bile başaramaz. Can Bozküre'yi stabil hale getirmek için birçok efor verir fakat başarılı olamaz. Bozküre'nin sürekli parçalanıp birbirine karışan toprağı yanında getirdiği cin takipçileri için son derece tehlikelidir ve cinlerin büyük bir kısmı depremlerde can verir. Bu cinlerin ruhları kendisine ulaşınca Gömü bir noktada uykusundan uyanır. Gömü Can'a  Bozküre'nin kendi hataları sonucunda kurtarılamayacak hale geldiğini ve bu uğurda daha fazla enerji harcamanın gereksiz olduğunu söyler. Fakat Can Öncüküre'de edindiği tecrübelerin bu küreyi kurtarmaya yeterli olacağında iddialıdır. İki gözcü hayatta kalan cinler için nesiller sürecek bir tartışmaya girer. Bu tartışma sonucunda Can Bozküre'yi terk etmesinin tek koşulu olarak Gömü'nün de kendisiyle gelmesini öne sürer. Gömü kendisine yeni bir şans verilmesini doğru bulmasa da Can'nın kendini heba etmesini istemediğinden bu teklifi kabul eder. Kalan cinleri de yanına alan Can ve Gömü Tamküre'ye ulaşır.
#### Pesküre
Pesküre'nin gözcüsü kendisine isim vermeyi reddettiği için bu küre tamamıyla kendi içine çökmüştür. Bu çöküş sonucunda kürede gözcü dışında hiçbir varlık kalmadığından bu gözcü kendi küresinde isimlendirilme şansını da tamamen kaybetmiştir. Kalan tüm enerjisini başka kürelere yardım çığlıkları göndermeye harcayan bu gözcü diğer kürelerdeki varlıklar tarafından Çığlık olarak isimlendirilir. Çığlık'ın varlığının farkına varan kişi sayısı arttıkça Çığlık kendi küresinin sınırında çatlaklar yaratabilmeye başlar. Bu sürecin Çığlık'ın dışarı çıkabilmesiyle sonuçlanacağı kesindir. Bunun farkında olan Çığlık daha erken kurtulabilmek için daha da yüksek çığlıklar atmaya devam eder. Bu çığlıklar Tamküre'den de duyulmaya başlar.
# Ruh Döngüsü ve Ölümlüler

Tamküre'deki ölümlülerin ruhları ömürleri boyunca gösterdikleri davranışlar tartılarak cennete veya cehenneme alınır. Ödüllendirme veya cezalandırma aksine bu ruhlar cennet ve cehennemin işleyişine destek olacak görevler alırlar. Bu görevlerin en önemlisi cennet ve cehenneme çarpan unsur döngülerinin yarattığı zararları gidermektir. Genellikle tamirat veya inşaat işleri yapan ruhların bir kısmı ise unsur döngülerine karışarak dünyaya geri akar. Bu akış sırasında zihin döngülerinin etkisine maruz kalan ruhlar kimliklerini tamamen kaybeder. Ruhların yeni doğan bedenlere bağlanması ile ruh döngüsü tamamlanmış olur.
## İnsan
İnsanlar maymunlardan esinlenerek yaratılmış olan Arhan'ın imajını taşır. Anakaranın neredeyse tamamı Kayafa, Kasoun ve Lifat isimli üç insan uygarlığının kontrolü altındadır. 
## Cin
Öncüküre gözcüsü Can'ın en sevdiği ölümlüleri olan cinler Tamküre'ye Can tarafından getirilmiştir. Türcülüğün yaygın olmadığı insan topluluklarında yer bulabilmişlerdir. Batı okyanusundaki bir ada takımında Korsan Kraliçesi Opeya tarafından kurulmuş birkaç cin yerleşimi de vardır. İnsansı beden yapısına sahip olan cinler ortalama insanın yarısı boyundadır. Kafalarına göre büyük gözleri ve burunları vardır. Saç renkleri kişiden kişiye çok radikal farklılıklar gösterir. Işık hüzmeleri yaratmak gibi basit içsel büyü yetenekleri vardır.
## Meleki ve Şeytani
Melekiler ve şeytaniler Arhan'ın Dengelemesi denen büyük bir olay sonucunda ortaya çıkmış ölümlü türleridir. Arhan cennet ve cehennemin çökmeye başlamasına sebep olduğu için çoğu melek ve şeytan ruhani formlarıyla dünyaya düşmüştür. Bu varlıklar yakın zamanda ölmüş olan kişilerin bedenlerine girerek melek ve şeytan özelliklerini kısmen taşıyan yeni ölümlü türleri ortaya çıkarmıştır. Atalarından gelen içsel büyü yeteneğine sahiptirler. Melekilerin dilediğinde etrafını aydınlatabildiği ve şeytanilerin etrafını karartabildiği bilinmektedir. Ortaya çıkışlarından sonra hem kendi aralarında hem de insanlarla üreyebilen bu türler cennet ve cehennemin etkisinden uzaklaşmıştır. Bir meleki iyi biri veya bir şeytani kötü biri olmak zorunda değildir. Melekiler ve şeytanileri kendilerine yollanmış hediyeler olarak gören Arhan takipçileri onları köle olarak kullanır. Işığa ihtiyaç duymadan çevrelerini seçebildikleri için madenlerde çalıştırılırlar. Aralarında Serap ve Gazap inancı yaygındır.
## Patlin
Patlinler Kazan'da kedilerden esinlenilerek yaratılmış ölümlülerdir. Çevrelerindeki ölümlü türlerinden çok daha hızlı çoğalarak nesillerinin tükenmesine sebep olmuşlardır. Aslana benzeyen bir kafası ve kuyruğu olan bir insan gibi görünürler ve bedenleri tüyle kaplıdır. Kazan'ın insanlar tarafından keşfedildiği dönemde adanın çoğu yerinde patlin kabileleri mevcuttur. Mertun'un yükselişi sonrasında çoğu patlin Mertun inancı edinmiştir.
## Vakurah
Vakurahlar Kazan'da kurbağalardan esinlenerek yaratılmış ölümlülerdir. Kazan'ın merkezini patlinler domine ederken vahurahlar yüzerek günümüzde Batak denen bir adaya ulaşıp burada gelişim göstermişlerdir. Bataklıkla kaplı olan bu adada ağaç dalları üstünde kabileler halinde yaşamışlardır. Ortalama insandan biraz daha kısa olan bu türün hem el hem ayak işlevi görebilen 4 uzvu vardır. Pörtlek gözlere ve kurbağa benzeri bir kafa yapısına sahiptirler. Duyanları korkutarak kaçırabilen büyülü çığlıklar atabilirler. Şamanlar tarafından yönetilirler ve aralarında Virgül ve Çığlık inancı yaygındır.
## Peri
Patlinler tarafından peri olarak bahsedilen ölümlüler ateşböceklerinden esinlenerek yaratılmıştır. Yine patlinler tarafından Peri Adası denen bir adada devamlılık sağlayabilmişlerdir. Kanat açıklıkları 1 metreyi geçmeyen periler beklenenin aksine son derece zekidir. Karınlarından farklı renklerde ışıklar yayarak iletişim kurarlar. Zihinsel unsur döngülerinden enerji çekmeye yatkın olan perilerin kavrama yeteneği olan bir uzvu yoktur. Çevresini telekinezi ile şekillendirebilen büyücü periler yüksek saygı görür. Adalarının ortasındaki bir tepenin içinde kompleks tünel sistemleri kurmuşlardır. Kazan'ın insanlar tarafından istilası süresince tünellerine çekilmişlerdir.
## Unsurlu
Bazı ölümlülerin bedeni bir unsurun enerjisini içinde taşır. Unsurlu denen bu kişiler herhangi başka bir ölümlü aileye doğabilir. Bu bebekler kendi türlerinden farklı olarak saç, göz veya ten rengini vücudunda taşıdığı enerjiden alır. Farklılıkları sebebiyle ayrımcılığa uğramaması için aileleri genellikle bu özellikleri gizlemeye veya hastalık gibi bahaneler ile açıklamaya çalışır. Unsurlu bireyler ergenlik çağına girerken vücutlarındaki unsur enerjisini kullanarak çevrelerinde etkiler yaratabildiklerini farketmeye başlar. Bunlara ateş unsuru taşıyanların bir mumu sadece bakışlarıyla yakabilmesi, su unsuru taşıyanların yağan yağmuru kendinden uzaklaştırabilmesi gibi örnekler verilebilir. İnsan toplulukları unsurlulara ateş için köz, su için buz, hava için toz ve toprak için yoz ismini vermiştir.
## Eser
Necrer isimli zanaat büyücüsü bir insan Kazan'daki atölyesinde otonom makineler üzerinde çalışmıştır. Necrer Usta yaptığı araştırmalarda adaya endemik bir ağacın ölümlü zihnine benzer fonksiyon gösteren doku şemaları taşıyabildiğini keşfeder. Bu odun türünü kullanarak şaheserim dediği ruhu olmayan yarı canlı varlıklar üretir. Değişken boyutları ve uzuv sayıları olan bu varlıkların dış görünüşü ahşap bir kuklaya benzer. Necrer asistan olarak kullandığı eserlere kendilerinden daha fazla üretmeyi emreder. Eserleri civardaki kömür madenlerinde de çalıştırmaya başlar. Kazan'ın insan kontrolünden kurtuluşu sırasında Necrer Usta adayı terketmek ve eserlerini geride bırakmak zorunda kalır. Kendilerine normalde emir veren kişi ortadan kaybolduktan sonra patlinlerle iletişim kurmaya başlayan eserler özerk bir topluluk haline gelir. Çökmüş olan atölyede yarı yaşamlarına devam ederler. Kendilerinin nasıl üretildiğini büyük bir sır olarak gördüklerinden bu yıkıntılara yabancıları almazlar. Son yıllarda adadaki farklı yerleşim yerlerine göçenler de olmuştur.
# Tanrılar ve İnanışlar

## Mertun
**İsimleri:** Lavların Efendisi, Son Yanan, Kızgın Pençe
**Sembolleri:** Alevli Pati, Volkanik Dağ, Kömürleşmiş Kafatası
**İlgi alanları:** Patlinler, Ateş, Özgürlük, Yıkım, Aileler
**Adetleri:** Ölümlülerin özgürlüğü için savaş vermek, zalimlere karşı durmak, yakınlarını korumak
```
O ki hepimizle birdir. Otuzdan gelen birdir. Şüphesiz ki o içimizde yanar ve içimizi yakar.
- Mertuni dualarından bir kesit
```
Ölümlü Mertun, Kazan Adası halkının anakara insanlara başkaldırısı sırasında Yükselen Hiddet'in lavlarına atılarak infaz edilen onlarca masum gençten biridir. Bu korkunç kaderle yüzleşen gençlerin sonuncusu olan Mertun’un bedeni kızgın lavlara temas eder etmez büyük bir sıcaklık volkanın ağzından püskürmeye başlar. Mertun’u andıran bir silüet lavlardan yükselen duman ve alevlerin arasından göğe yükselir ve Mertun tanrılaşır. Yükselmeden önce 20 yaşında bile olmayan Mertun’un günlük yaşamı hakkında detaylı bilgiler yoktur. Ailesinin tarlasında çiftçilik yaptığı bilinmektedir. Turuncu ağırlıklı tekir kürklü, ince yapılı erkek bir patlin olarak resmedilir. Ateş döngüsünü mesken edindiğine inanılır.
### Elçileri
Mertun'un elçileri saf alevden oluşan devasa yeleleri olan aslan görünümlü varlıklardır. Mertuniler tarafından savaşlara da çağrılan bu varlıklar son derece tehlikelidir. Mertun'dan önce lavlarla buluşan 29 gencin birer elçiye dönüştüğünü iddia eden Mertuniler vardır.
### Takipçileri
100 yıllık bir tanrı olan Mertun’un takipçileri dinin temellerini halen oturtamamıştır. Mertun'un son gencin kendisi olduğunu savunanlar da tüm patlinlerin ortak bir yansıması olduğuna inanlar da mevcuttur. Kazan'ın insanlardan temizlenmesinde yeni oluşmuş çıkan Mertun kilisesinin desteği küçümsenemez. Her bahar en inançlı Mertuni’ler infaz edilen atalarının yürütüldüğü yolu takip ederek volkanın tepesine tırmanırlar. Kendileri için önemli şeyler sembolize eden bir eşyayı lavlara kurban ederler. Son olarak da patlinlerin özgürlüğünü de temsil eden bu tanrının yükselişini kutlar şekilde lavların denize aktığı yoldan kumsala kadar inerler. Uç fikirdeki bazı Mertuniler kendi kürklerini ateşe vererek tanrılarına yakınlaşmaya çalışır.
## Arhan
**İsimleri:** İlk İnsan, Medeniyetin Babası, Şerefdolu
**Sembolleri:** Ters Yönlere Uzanan İki El, Sur ile Çevrili Kale, Hokka ve Divit
**İlgi alanları:** İnsanlar, Egemenlik, Topluluk, Şeref, Yazı
**Adetleri:** Yabancıları dize getirmek, bilgi toplamak ve yaymak, gerektiğinde şiddet uygulamaktan çekinmemek

---
```
Arhan şereflidir. Arhan üstündür. Arhan babamızdır. Her insan onun çehresini taşır. Kendi şanını yaymak Arhan'ın şanını yaymaktır. O kendi bilgisini kanunları ile bizimle paylaşır.
- Arhani dualarından bir kesit
```
---
Arhan başta maymunlardan esinlenerek yaratılmış bir ölümlüdür. Tanrılar insanlığı Arhan'ı şablon alarak yaratmıştır. Arhan daha sonra tanrılığa yükselmiştir. Anakara insanlarının kendileri hakkında duyduğu gururun buna sebep olduğuna inanılır. Eski bir ölümlü olduğu için diğer tanrıların arasına kabul edilmeyen Arhan öfkelenerek Tamküre'nin kurallarını baştan yazmayı dener. Bunu yapabilmek için cennet ve cehennemden yüksek miktarda enerji çekerek kendini korumaya alır. Diğer tanrılar Arhan'ı bu koruma sebebiyle durduramaz. Cennet ve cehennemin ruh döngüsünü devam ettirebilmesi ve Arhan'ın güç kaynağının kesilebilmesi için Serap ve Gazap tanrılaştırılır. Bu ani değişiklik Arhan'ı koma benzeri bir konuma sokar. Birkaç yıl sonra eski gücünü geri kazanan Arhan'ın gücünü gören tanrılar onu aralarına almayı istemeden kabullenir.
### Elçileri
Arhan'ın elçileri kendi halinde hareket edebilen kağıtlar ve kitaplardır. Arhan takipçilerine öğretilerini Kanun adı verilen böyle sayfalar aracılığı ile iletir. Kanun'ların ölümlülerin zihnine bilgi aktarabildiği gibi kişinin zihnindeki bilgileri çıkarıp sayfalarına ekleyebildiği de bilinir.
### Takipçileri
Çoğu insan tarafından bir miktar saygı gören Arhan'ın en büyük takipçileri Kayafalı insanlardır. Kayafa uygarlığının resmi dini olarak görülen Arhan inancı her yerleşimdeki katedral ve tapınaklarda devam ettirilir. Arhan rahipleri son derece gururlu ve kibirli kişilerdir ve diğer ölümlüleri kendilerinden aşağıda görürler. Özellikle meleki ve şeytanileri tanrılarından kendilerine bahşedilen bir hediye olarak yorumladıklarından köle olarak çalıştırırlar.
## Can
**İsimleri:** Öncü Gözcü, Yardımkar, Yapımcı
**Sembolleri:** Dört Yıldız, Ok ve Yay, Kaburga Kemikleri
**İlgi alanları:** Cinler, Seyahat, Aşk, İnşaatlar, Büyü
**Adetleri:** Kalıcı eserler bırakmak, ruh eşini bulmak, farklı yerler gezip görmek

---
```
Yurdundan alıp getirdi onu heyecan.
Ne yapsa ne etse ona hayran.
Sevmek böyledir, özünü bilemez cin.
Beni yabancı anlar, ki o insan.
- Bir insana aşık olan bir cinin yazdığı şiir
```
---
Eski Öncüküre gözcüsü Can kendisine emanet edilen küreyi son derece sağlam ve dengeli bir hale getirebilmiştir. Öncüküreyi kendi yarattığı tanrılara emanet eden Can başka gözcülere yardım etmek için yola çıkar. Yanına en sevdiği ölümlüleri olan cinlerden bir kavmi de alır. İlk durağı olan Bozküre'yi parçalanmış halde bulan Can bu kürenin gözcüsü olan Gömü'yü de yanına alarak Tamküre'ye ulaşır. Can bu süreçte Gömü'ye aşık olur. Fakat Gömü'nün bu hisleri acıma veya küçümsenme olarak algılamasından korktuğu için bunu dile getirmez. Can Tamküre'nin devamlılığı için Filiz ile birlikte çalışıp güncel kozmolojik yapının oluşumunda büyük bir rol alır. Gömü ile aralarında karmaşık bir romantik ilişki vardır.
### Elçileri
Can'ın elçileri ölümlüleri birbirine aşık eden iğneler fırlatabilen kirpi benzeri büyülü hayvanlardır. Bu hayvanların Tamküre tarihinde ünlü olan birçok çifti bir araya getirdiğine inanılır.
### Takipçileri
Cin tanrısı olan Can'ın takipçileri çoğunlukla cinlerdir. Can rahipleri bağış karşılığında sevgili arayan ölümlülere çöpçatanlık hizmetleri sunarlar. Bazı Can tapınaklarının genelev haline geldiği de olmuştur.
## Gömü
**İsimleri:** Yıkık, Altta Kalan, Terk Eden
**Sembolleri:** Çatlamış Taş, Ağlayan Surat, Üst Üste Noktalar
**İlgi alanları:** Teslimiyet, Toprak, Yıkım, Üzüntü, Şans
**Adetleri:** Düzenli olarak ağlamak, zorluklardan kaçınmak, gerekmedikçe evinden ayrılmamak

---
```
Olmayanla olunmaz, olanın da hayrı dokunmaz.
Yekpare taşlar ne yapsan yerine oturmaz.
Seni seven yanında olsa da gideceği tutacak.
Hiç uğraşma güneş sen ne yapsan da batacak.
- Gömü rahibeleri tarafından yazılmış bir ağıt
```
---
Bozküre'nin eski gözcüsü olan Gömü kürenin devamlılığını sağlayacak bir ruh döngüsü kurmayı başaramamıştır. Kendisinin Can tarafından kurtarılmasını büyük bir borç bilir. Kendini hala değerli veya başarılı göremeyen bu tanrının öğretileri son derece melankoliktir. Can ile aralarında karmaşık bir romantik ilişki vardır.
### Elçileri
Genel bir pes etme halinde olan Gömü kendisi için elçilik yapacak varlıklar yaratmamıştır.
### Takipçileri
Hayatta şansı yaver gitmemiş ve başına büyük belalar gelmiş kişiler Gömü'ye yakınlık duyar. Organize olabilmiş takipçileri pek görülmez. Bu durumun büyük bir istisnası Lifat'lı bir grup Gömü rahibi ve rahibesinin kurduğu ağıt evleridir. İnsanlar bu evlerde toplanıp acılarını paylaşır ve ağlarlar.
## Virgül
**İsimleri:** Eski Gözcü, Büyük Durgunluk, Derinliklerin Efendisi
**Sembolleri:** Denizatı, Dalgalar, Şekilsiz Bir Karalama
**İlgi alanları:** Denizler, Delilik, İsyan, Umursamazlık, Tarih
**Adetleri:** Gerekmedikçe suya sabuna dokunmamak, sabırlı olmak, geçmişe ilgi duymak

---
```
Beni iyi dinle denizci! Bu okyanustaki tek tehlike korsanlar değil. Gördüğümüz karaltı Eski Gözcü'nün bir elçisi. Sessiz ve sabırlı olun, kendinizi korkuya kaptırmayın. Onun gibi dingin olabilirsek bize zarar vermeyecektir. Şimdi hepiniz yerinize oturun ve susun.
- Kasounlu bir kaşifin mürettebatına yaptığı son konuşma, A.D. 210
```
---
Eski gözcü Virgül ölümlüler tarafından pek de anlaşılamayan gizemli bir tanrıdır. Bilinmeyen güçlerin kendine verdiği görevi yapabilmek için kendini parçalara ayırmıştır. Bütün umudunu ve yaratıcılığını toprak döngüsündeki parçasında bıraktığını fark etmeyen Virgül bu parçanın kendini isimlendirmesiyle umutsuz ve aksi bir mizaç edinir. Bir noktada görevinin zorluğuna isyan edip işini tamamen bırakır. Virgül'ün görevini Filiz'in devralıp başarıyla devam ettirmesi Tamküre'nin Pesküre gibi çökmemesinin tek sebebidir.
### Elçileri
Tamküre'deki devasa su yaratıklarının Virgül'ün elçileri olduğuna inanılır. Bu varlıklar aslında Virgül'ün tarih öncesinde su döngüsünü stabilize etmeye çalışmalarıdır.
### Takipçileri
Takipçilerinin fikirlerini yayma konusundaki isteksizliği ve umursamazlığı Virgül'e saygı duyan kişi sayısının çok az olmasına sebep olur. Genellikle tek başına yaşarlar ve çoğunun akli problemleri bulunur. Virgül'ün takipçilerine bahşettiği büyü gücü ibadetleri karşılığında değildir. Kendi mizacına yakın olan ölümlülere samimiyet duyduğu için onlara bu gücü verdiği düşünülür.
## Filiz
**İsimleri:** Kürekoruyan, Bahar Esintisi, Yerdenbiten
**Sembolleri:** Çift Yapraklı Filiz, Altıgen, Orman Silüeti
**İlgi alanları:** Yaratıcılık, Bitkiler, Diplomasi, Mühendislik, Denge
**Adetleri:** Her şeyi ayarında yapmak, sanata vakit ayırmak ve destek olmak, çatışmaları herkesi memnun edecek şekilde çözmek.

---
```
Dostlarım! Tepede yaşayan cinlerle olan husumetinizin farkındayım. Aranızda akrabaları bu cinler tarafından öldürülenler olduğunu biliyorum. Ama sizin için zor olacak olsa da bu kan davasını bir kenara bırakmanın yolunu bulalım... Lütfen dinleyin beni... Lütfen! Sakin olun! Bu kasabanın gençlerinin de cin öldürdüğünü duydum. Yarın onlarla da konuşmaya tepeye doğru yola çıkacağım. Sizden bu intikam ve nefreti geride bırakmanız için cinlerden ne istediğinizi öğrenmeye geldim...
- Lifatlı bir Filiz rahibinin yerel halka yaptığı bir konuşmadan kesit, A.D. 720 
```
---
Filiz eski gözcü Virgül'ün bir parçasından ortaya çıkıp kendini isimlendirmiş bir tanrıdır. Virgül'ün ölümlülerle etkileşmeyi kesmesi sonucunda çoğu ölümlü topluluğu tarafından Tamküre'nin ilk tanrısı olduğuna inanılmaya başlanmıştır. Virgül'ün isyan ederek bıraktığı işi büyük keyif ve istekle devam ettirip uzun süreler Tamküre'nin çöküşüne engel olmuştur. Can ve Gömü'nün Tamküre'ye gelişi sonrasında ikisinin arasındaki karmaşık ilişkiyi analiz edip onları bir araya getirebilmiştir.
### Elçileri
Tamküre'deki her bitkinin Filiz elçisi olduğuna inanılır. Bazı bölgelerde bitkilerin düzenli olarak dile geldiği ve Filiz'in öğretilerini ölümlülere aktardığı bilinmektedir.
### Takipçileri
Filiz takipçileri son derece sosyaldirler ve doğa ile uyumlu bir yaşam sürdürmeye çalışırlar. Net bir organizasyon yapıları olmasa bile kendi aralarında koordine olarak yaşadıkları bölgenin sağlığını ve dengesini korurlar.
## Serap
**İsimleri:** Baş Melek, Mazlum Dostu, Sevap Piri
**Sembolleri:** Parıldayan Spiral, Güvercin Kanadı, Çelikten Kalkan
**İlgi alanları:** İyilik, Düzen, Yardımlaşma, Adalet, Ölüm 
**Adetleri:** Başkalarına yardım etmek, herkese adil davranmak, yörenin kurallarına uymak

---
```
Kuşgöz'lü patlinlerin Sevap Piri ile yakınlığı artmaya devam ediyor. Yöre halkından bu yılın güvercin salımına katılmak isteyenler var. Eğer uygun görülürse toplanan bağışların bir kısmı ile kendilerine bir kervan ayarlamak isterim. Serap'ın ışığı üzerinize olsun hocam.
- Gökgelen başrahibine verilen bir dilekçe, M.Y. 36
```
---
Serap Arhan'ın Dengelemesi sonrasında tanrılığa yükselen ve cenneti yöneten eski bir melektir. Birbirine ters fikir ve davranışları savunsalar da Gazap ile aynı zamanda tanrılaşmaları ve ruh döngüsünün önemli bir parçası olmaları sebebiyle ateşkes halindedir.
### Elçileri
Serap'ın elçileri rengârenk kanatları ve haleleri olan meleklerdir. Düzenli bir yönetim kurabilmiş beldelerde danışman ve koruyucu olarak konuşlandıkları olmuştur. Yürüt döngüsü içerisinde bir melek şehri de bulunur.
### Takipçileri
Serap takipçileri genellikle yönetim pozisyonlarında bulunup kanun yazımı ve uygulaması gibi işler yaparlar. Çoğu Serap tapınağında bir aşevi ve evsiz yurdu bulunur. Melekilerin kaynağı olarak görüldüğü için kültürlerinde büyük bir yeri vardır.
## Gazap
**İsimleri:** Baş İblis, Acıveren, Günah Piri
**Sembolleri:** Siyah Koçbaşı, Yarasa Kanadı, Kanlı Hançer
**İlgi alanları:** Kötülük, Kaos, Zarar, İşkence, Ölüm 
**Adetleri:** Başkalarına acı çektirmek, geri adım atmamak, sırları açık etmek

---
```
Acıverenin izniyle Kayafalı şerefsizleri teker teker geberttik. Kolsuz bacaksız bıraktığım üç tanesini sorgulama için üsse getireceğim. Günahınız bol olsun.
-Yazarı bilinmeyen mektup A.D. 528
```
Gazap Arhan'ın Dengelemesi sonrasında tanrılığa yükselen ve cehennemi yöneten eski bir şeytandır. Birbirine ters fikir ve davranışları savunsalar da Serap ile aynı zamanda tanrılaşmaları ve ruh döngüsünün önemli bir parçası olmaları sebebiyle ateşkes halindedir.
### Elçileri
Gazap'ın elçileri siyah boynuzları ve yarasa benzeri kanatları olan şeytanlardır. Bu şeytanların büyük muharebelerin arasına karışıp iki tarafın savaşçılarına da saldırdıkları bilinir. Genellikle cehennemde bulunurlar fakat yürek döngüsünde gezen büyük bir şeytan grubu da vardır.
### Takipçileri
Takipçilerinin düşmanlarına korkunç işkencelerde bulunduğu ve bundan son derece keyif aldıkları bilinir. Kötülüğün tanrısı olmasına rağmen Kazan halkının insanlara karşı duyduğu nefreti körüklediğinden ismi günlük konuşmalarda fısıltılar olarak geçer. Şeytanilerin kaynağı olarak görüldüğü için kültürlerinde büyük bir yeri vardır.
## Servet
```
Kazanca giden yolda her şey mübahtır.
-Makazan'daki yıkılmış Hesapkar Loncasının yanında asılı bir tabela
```
--- 
**İsimleri:** Büyük Kazanç, Kapı Açan, Değer Biçen
**Sembolleri:** Altın Kolye, Asma Kilit, Kazma ve Kürek
**İlgi alanları:** Zenginlik, Güvenlik, Ganimet, Hazineler, Madenler 
**Adetleri:** Her alışverişte pazarlık yapmak, İstediğine ulaşana kadar durmamak, Kendi malını korumak

---
Servet zihin döngülerinin toprak döngüsüyle kesişiminde yer alan bir tanrıdır. Eskiden bir toprak efendisi olan Servet farklı döngülerdeki varlıklarla yaptığı çeşitli anlaşmalar ve yaptığı yağmalamalar sonucunda yakın ve yaban üzerinde güç edinerek tanrılaşmıştır. Bu iki zihinsel ucun karışması Servet inanışını çelişkiler ile dolu bir hale getirmiştir. 
### Elçileri
Servet'in elçileri farklı ölümlü ve hayvan formlarını almış değerli metal veya kristallerdir. Bu varlıklara materyallerine göre farklı isimler verilir. Bunların en sık rastlanılanı gümüşten oluşan, yanardöner bir küre şeklinde yuvarlanan, İnci denen varlıklardır. İnciler maden kazılarında ortaya çıkıp madencilere yol gösterebildiği gibi, Servet tarafından hayırlı görülmeyen kazançların İncilere dönüşüp sahiplerine saldırdığı da görülür.
### Takipçileri
Tüccarlar, tefeciler, hırsızlar ve ganimet için savaşa giden kişiler tarafından tapılan Servet'in takipçilerine büyük kazançlar sağlayacak yollar gösterdiğine inanılır. Organize olmuş mezhepler Servet'i ekonomik düzenin ve medeniyetin bir koruyucusu olarak görürken daha küçük gruplar ondan hırsızlık ve yağmacılık konularında başarı diler. Bireysel zenginliği temsil eden bir tanrı olduğu olduğu için aktif takipçisi olmayan kişiler bile alışveriş yapmadan önce Servet'in adını anar.

## Çığlık
```
Paşa der ki kulağını aç ona.
İçindeki yakarış çıksın dışarı.
Sesini asla alçaltma, kendini altta bırakma.
Onun sesi senin sesin oldu artık.
Duymayan kalmayana kadar susma.
Bizim sesimizle çatırdayana kadar duvar.

- Deli İkali diye de bilinen Paşa mahlaslı şair, A.D. 566
```
---
**İsimleri**: Tutsak Yabancı, Unutulmuş, Kulak Çınlaması
**Sembolleri**: Dikenli Küre, Çığlık Atan Siluetler, Çatlak Zemin
**İlgi alanları**: Üzüntü, Müzik, Tutsaklar, Yalnızlık, Dayanıklılık 
**Adetleri**: Çevresinde dinlenmeyen kişilerin dinlenmesini sağlamak, Gürültü çıkaracak ani hareketlerde bulunmak, Kulak çınlamaları sırasında yapılan işi bırakıp çınlamayı dinlemek

---
Çığlık Tamküre'nin dışında bulunda bulunan eski bir gözcüdür. Kendisine bırakılan diyarda yaşanan bir denge bozukluğu sonucunda hapsolmuştur ve neredeyse yaradılışın başından beri çevresinden yardım istemektedir. Diğer gözcüler bu yardım çığlıklarını duysa bile kendi diyarlarını bırakıp ona yardım edecek güce hiçbiri ulaşamamıştır. Çığlık tüm gücünü Tamküre'ye geçiremese de sesini bu diyara ulaştırabilmektedir. Bazı ritüeller veya takipçilerinin dileği ile onu dışarıda tutan bir kabuğun çatlayacağına ve Çığlık'ın tam gücüyle Tamküre'de vuku bulacağına inanılır.
### Elçileri
Çığlık'ın tam anlamıyla elçileri olarak yaratılmamış olsalar da onun sesinin yansımalarından ortaya çıkan ve Yankı adı verilen varlıklar Tamküre'de özgürce dolaşır. Yankılar uzaktan bakıldığında neredeyse seçilemeyecek bir dalgalanma olarak görünür. Yakınına gelindiğinde ise yankının içsel frekansına bağlı bir titreme hissedilir. Bu özellikleri dışında yankılar fiziksel formdan yoksundur. Saf titreşimden oluştukları için her maddenin içinde yer alabilirler. Yankıların hareketleri son derece tutarsız ve rastgele görünse de Çığlık tebaası yankıların büyük bir planın küçük adımlarını gerçekleştiğine inanır.
### Takipçileri
Çığlık tarafından seçilen veya sadece zihni yatkın olan kişiler onun sesini anlayabilir. Duyanlar  bu sesi anlam taşıyan bir kulak çınlaması olarak tasvir eder. Bu sesin öğütlerini aktif olarak dinleyerek çalışan kişiler sesleriyle çevredeki zihinlere zarar vermenin yollarını bulmaya başlar. Bu genellikle hem kişinin kendisine hem de çevresindekilere acı veren çığlıklar atabilmek olarak ortaya çıkar. Başkalarının duygu kontrolünü ortadan kaldırma ve onlara kalıcı zihinsel zararlar verme gibi daha tehlikeli yetenekler de görülebilir. Seçilmiş bu kişiler yeteneklerini kontrol altında tutabilse de birçoğu normalin dışındaki düşünüş şekilleri sebebiyle çevrelerine zarar veren aksiyonları isteyerek alabilirler. Kazan'da Batak dışında Çığlık tarafından seçilen ölümlü sayısı son derece azdır. Bu kişiler de genellikle kendilerini sosyal hayattan izole ederek yaşadığı için halkın geneli Çığlık'tan haberdar bile değildir.
## Unsur Efendileri
Unsur Efendileri unsur döngülerinde stabil noktalar yaratabilmiş ve döngünün saf enerjisinden oluşan varlıklardır. Ölümlüler Unsur Efendileri hakkında çok az bilgi sahibidir. Çok az inanları vardır ve sıkı takipçilerinin soylarını kendi enerjileriyle kutsarlar. Bu kutsama içsel büyü yeteneği olarak ortaya çıkar. Kutsanmış aileler farklılıklarını ve yeteneklerini genellikle gizli tutmaya çalışır. Her döngüde birkaç tane efendi vardır ve kendi aralarında güç savaşları verirler. Daha sonra tanrılaştığı için hakkında net bilgi sahibi olunan tek unsur efendisi Servet'tir.
## Toprak Ana ve Gök Baba
Tamküre'de isim ve kişilik atfedilerek tapılan tanrılar dışında doğanın kendisini ulu bir güç olarak gören gruplar da mevcuttur. Doğa ile direkt bağ kurabilen şamanlar tarafından yönlendirilen bu gruplar medeniyetten uzakta yaşar. Tüm canlıların Toprak Ana ve Gök Baba'nın çocuğu olduğuna ve herkesin birbirini kardeşi gibi görmesi gerektiğine inanırlar. Kazan Adası'nın kuzeyindeki Doğa Kavmi bu inanıştaki en büyük topluluktur.

# Büyü
Tamküre'de büyü olarak adlandırılabilecek etkileri ortaya çıkarmanın temelde iki yolu vardır. Bunların ilki kürenin temel dokusunu manipüle ederek istenen etkiyi yaratacak bir yapıya sokmaktır. Doku tabanlı büyüleri teorik olarak herkes yapabilir. Fakat büyücünün istenen etkiyi yaratacak doku şemalarını hata yapmadan ortaya çıkarabilmesi zihni son derece yoran bir süreçtir. Bu nedenle kendi hafıza kapasitesinin ötesinde doku manipülasyonlarında bulunan kişiler kendisine veya çevresine kalıcı hasarlar verebilir. Kompleks doku büyülerini zarar görmeden yapabilmek doku şemalarını ezberlemek içim uzun süreler uğraş vermeyi ve doku manipülasyonunda uzmanlaşmayı gerektirir. İkinci yol ise kişinin kozmik döngülere açılan ufak kapıları kullanarak açarak oradaki enerjileri kanalize etmesidir. Kapı tabanlı büyü yapabilmek için kişinin döngülerle bir bağı bulunmalıdır. Unsur döngülerine bağlantı kurarak büyü yapan kişiler kişiler vücudunu fazlasıyla zorladığından dikkatsiz kullanımlar bedenlerinin bu enerjiye dayanamayıp yok olmasıyla sonuçlanabilir. Zihin döngüleri ile hatalı bağlantılar kuran kişilerde ise radikal kişilik değişiklikleri veya psikolojik problemler görülebilir.
## İçkin

### Türden Gelen
Bazı ölümlü türlerinin her mensubu benzer büyülü yeteneklere sahiptir. Bu büyünün kaynağı kişinin vücut yapısının kozmik döngülere direkt bağlı olmasından gelir.
### Nesilden Gelen
Türünün özellikleri dışında kalan ve kişinin bedeninin kozmik döngülere doğuştan bağı sayesinde yapabildiği büyülerdir. Çoğunlukla belirli bir nesilden gelen kişilerde görülür. Bu yeteneklerin kapsamı her nesil için farklıdır. Bu şekilde büyü yapabilen herkesin ya kendisi ya da bir atası doğaüstü bir etkiye maruz kalmıştır. Böyle etkilere üstün güçlü bir varlığın kutsaması, büyü kaynaklı bir fiziksel travma veya belirli bir unsur döngüsünün aileye fazladan nüfuz göstermesi olabilir. 
## İnanç
Tanrılar veya Unsur Efendileri gibi yüksek güçler tarafından bahşedilen kapı tabanlı büyü yeteneklerinin genel adı. Çoğu inanç büyücüsü bulunduğu toplumda belli bir tanrının rahibi olarak rol alır. Enerji akımını sağlayan kapı ilgili yüksek güç tarafından açıldığından büyücünün kendisi tarafından efor vermeyi gerektirmez. Fakat taptığı gücün adetlerini devam ettirmeyen bir inanç büyücüsü gücünü de kaybedecektir.
## Unsur
Büyücünün kendi bedenini veya zihnini kullanarak unsur döngülerine kapı açarak yaptığı büyülerdir.
### Fiziksel
Fiziksel unsur büyücüleri tek bir unsura odaklıdır. Bu unsurdan oluşan cisimleri hareket ettirebilmekle başlayan büyücüler tecrübe edindikçe ilgili unsurdan cisimler ve etkileri hiçlikten ortaya çıkarabilmeye de başlar. Örneğin, ateş döngüsüne kapı açan bir büyücü bir kamp ateşini harlamak veya patlamalar ortaya çıkarmak gibi yeteneklere sahip olabilir.
### Zihinsel
Zihinsel unsur büyücüleri birbirine karışan zihinsel döngülere kapılar açtığından her zaman istediği etkileri yaratamayabilir. Yeteneklerine kendi algı kapasitelerini arttırmak veya karşısındakilerin zihnini etkileyip kendisinin bir dost olduğuna inandırmak örnek verilebilir.
## Muhafaza
Ölümlülerin doku şemalarını kendi bedenlerinde veya taşıdıkları eşyalarda muhafaza etmesi mümkündür. Bu yöntemi kullanan büyücüler şemaları istediklerinde eşyadan ayırarak ani büyülü etkiler yaratabilir. Muhafaza edilen büyü aktive edilirken büyücüyü hiç yormasa da şema üretim süreci son derece yorucudur. Her bedenin ve eşyanın muhafaza edebileceği spesifik şemalar farklıdır. Her büyücü kendi şemalarını geliştirmek zorundadır. Bu nedenle muhafaza büyüsü son derece kişiye özgü bir büyü yapma yöntemidir ve temel yöntemlerin ötesinde öğretilemez.
## Zanaat
Zanaat büyüleri uzun süreler boyunca araştırılmış ve rafine edilmiş doku şemalarının usta çırak ilişkisi ile nesiller boyu aktarılan kümülatif büyülerdir. Ana odağı uzun süreli, kalıcı ve dirençli büyü etkileri yaratmaktır. Büyülü eşyalar yaratmak ve büyük alanlarda kalıcı büyülü etkiler yaratmak zanaat büyüleri içinde yer alır. Kendi devamlılığını ebediyen sağlayacak doku şemaları tek seferde akılda bile tutulamayacak kadar karmaşıktır. Bu nedenle zanaat büyücüleri tek bir eşyayı veya alanı büyülemek için haftalarca hatta aylarca uğraş verebilir. Çoğu zanaat büyücüsü hem şema inşa sürecini hızlandırmak hem de geleneğini aktarmak için birkaç çırak ile birlikte çalışır.
# Kazan Adası
Kazan Adası tanrıların ölümlüleri, yani ruh taşıyan canlıları, yaratma sürecinde deneyler yaptığı bir adadır. Fakat bu gerçek güncel dönemde ölümlüler tarafından bilinmez. Görevini çoktan reddetmiş olan eski gözcü Virgül dışındaki tek tanrı olan Filiz dünyayı unsur döngülerindeki kaçakları durdurmak için yaratmıştır. Tamküre'nin devamlılığını sağlayabilmek için unsur döngülerinin kesişim noktasına konulan bu gezegenin enerji akışını kürenin merkezine yönlendirmesini ummuştur. Bu sonuca ulaşabilmek için dünyaya birçok canlı yerleştirip ekosistemlerin dengesini de sağlamıştır. Fakat tüm emeklerine rağmen unsur döngülerinde eksilmeler olmaya devam etmiştir. Can ve Gömü'nün Tamküre'ye gelişi ve tanrıların arasına kabulünden sonra Can Filiz'e yaptıklarının yeterli olmayacağını söylemiştir. Dünyada zihin döngülerinin enerjisini de taşıyacak ve bu enerjileri devridaim ettirecek ölümlüler yaratmanın problemlerini çözebileceğini söyleyen Can diğer tanrıları bu projeye ikna etmiştir. Zaten var olan hayvanları taslak alan tanrılar birçok ölümlü türü yaratmıştır. Bunların arasından küre stabilizasyonuna en uygunu olan Arhan'ı seçip gezegenin kalanını Arhan'ın imajındaki insanlarla dolduran tanrılar Kazan'daki deneylerini oldukları gibi bırakmıştır.

Gezegenin en büyük okyanusu olan batı okyanusunun ortasında yer alan bu ada takımı, anakaradaki insan uygarlıkları tarafından binlerce yıl boyunca keşfedilmemiştir. Anakaradan izole olan bu adadaki deneysel ölümlülerin çoğunun nesli tükenirken geriye sadece 3 ölümlü türü kalmıştır. Kedilerden esinlenerek dizayn edilen patlinler hızla çoğalabildikleri Kazan'ın merkezini domine etmiştir. Yusufçuklardan esinlenerek dizayn edilen periler batıdaki küçük bir adaya uçarak geçebildikleri için orada devamlılık sağlayabilmiştir. Kurbağalardan esinlenerek dizayn edilen vakurahlar ise kuzeybatıdaki bataklıklarla kaplı bir adada soyunu devam ettirmiştir.

Yaklaşık 150 yıl önce insanlar tarafından kontrol altına alınan Kazan Adası halkı teknoloji farkı sebebiyle 50 yıl kadar insan sömürgesi olarak kalmıştır. Mertun isminde bir patlin tanrısının yükselmesi sonrasında kaderi değişen bir kurtuluş savaşı sonrasında ada halkı özgürlüğüne kavuşmuştur. İnsanların köle olarak getirdiği meleki ve şeytanileri kucaklayan ada halkı istila tehlikesine karşı hazır olabilmek adına bir araya gelmiştir.

**Makazan:** Kazan Adasına gelen Kayafalıların kurduğu şehirdir. Adanın insan işgalinden kurtuluşundan sonra fiilen başkent haline gelmiştir. 
**Gökgelen:** Kazan'ın kurtuluşundan sonra melekilerin kurduğu bir kasaba. Serap kilisesi tarafından yönetilmektedir.
**Batak:** Vakurahların yurdu olan bataklıklar kaplı bir ada. Ağaçların üzerine inşa edilen yuvalar ve ulaşım için gerilmiş halatlarla kaplıdır.
**Ketelen:** Makazan'ın kuruluşundan önce patlinlerin yaşadığı en büyük yerleşim yeri. Günümüzde adadaki bütün türlerden vatandaşlar barındıran bir yer haline gelmiştir. Adanın en büyük Mertun tapınağına ev sahipliği yapar.
**Bereket:** İstila sırasında savaştan kaçan sivil patlinlerin sığındığı adada kurulmuş bir kasabadır. Kazan'ın kurtuluşundan sonra gelişen türler arası ilişkiler sonucunda bir grup vakurah da buraya yerleşmiştir. Halkın çoğu balıkçılık ile geçinir.
**Dayananlar:** Eskiden insanlara karşı verilen savaş eforunun organize edildiği yerdir. Daha sonra küçük bir yerleşim yeri haline gelmiştir.
**Dağdibi:** İnsanlar tarafından adaya getirilen meleki ve şeytani kölelerin çalıştığı kömür madenlerinin ağzına kurulmuş bir yerleşkedir. İstila sonrasında şeytanilerin kontrolüne bırakılmıştır.
**Denge:** Yerle bir olmuş devasa bir Arhan heykelidir. Necrer Usta'nın atölyesinin yıkıntılarında yaşayan eserleri de barındırır.
**Eski Liman:** Savaş sırasında kullanılamaz hale gelmiş iskelelerin ve yıkılmış bir tersanenin de bulunduğu terkedilmiş bir yerleşim yeridir.
**Kuşgöz:** Civardaki gölde yaşayan flamingo benzeri kuşları avlayarak geçimini sağlayan bir patlin köyüdür.
**Fırtına Çemberi:** Belirsiz zaman aralıklarında hava döngüsüne kapıların açıldığı ve kayalıklardan oluşan bir adacıktır. Bu durumun sebebini hiçbir araştırmacı çözememiştir. Bu kapılar açıldığında adanın üstünü büyük bir fırtına kapladığı için denize açılmayı tehlikeli hale getirir.
**Koyiçi Akademisi:** Kayafalıların Kazan'ın kozmik ve tarihi önemini araştırmak için inşa ettiği bir kuleler bütünüdür. Kazan'ın kurtuluşu sonrasında ada halkı tarafından bir büyü okulu haline getirilmiştir.
**Doğa Kavmi:** Kazan'ın kuzey ucundaki ormanlarda ve dağ gölünün civarında yaşayan şamanik inançları olan patlin kabilelerine verilen isim. Savaş sonrasında aralarına inançlarını paylaşan başka ölümlüleri de almışlardır.
## Kronoloji
Anakara denilen ve dünyadaki kara kütlelerinin büyük bir kısmını oluşturan kıtadaki ölümlüler insanlar ve cinlerdir. Kazan Adasına odaklanan bu dökümanda Tamküre tarihinde Kazan için önem arz eden olaylar sıralanacaktır.
### Tarih Öncesi
- Bilinmeyen güçler Tamküre'yi yaratır ve döngüleri kurar.
- Bilinmeyen güçler tüm döngülerin kapatıldığına emin olup gözcü Virgül'ü bu döngüleri korumakla görevlendirdikten sonra Tamküre ile etkileşimi keser.
- Virgül su döngüsünde bir azalma olduğunu fark edip küre ile ilk kez etkileşir. Döngüyü kapatabilmek için kendisini döngünün içine katar ve bilinmeyen güçlere bu haberi iletmeyi dener fakat başarılı olamaz.
- Su döngüsünde bir gözcünün bulunması diğer tüm döngüleri bozmaya başlar. Virgül kendi gücünden parçalar koparıp tüm döngülere yerleştirir ve gözcülüğünü kaybedip tanrılaşır.
- Virgülün toprak döngüsündeki parçası tanrılaşıp kendine Filiz ismini verir.
- Virgül kendine verilen görevin ağırlığına isyan eder ve kendine isim vermemiş tüm parçalarını toplayıp döngüleri koruma işinden çekilir.
- Hava, Su ve Ateş döngülerindeki enerjiler kişilik kazanıp Unsur Efendilerini oluşturur.
- Filiz döngülerdeki sorunlarını gidermek için dünyayı yaratıp unsur döngülerinin kesişimine yerleştirir.
- Can ve Gömü Tamküre'ye ulaşır.
- Can'nın önerisi üzerine Kazan Adası'nda farklı ölümlü türleri yaratılır.
- Birçok ölümlü türü arasından maymunlardan esinlenilerek yaratılanı seçilip insanlık onun imajında yaratılır.
- Ölümlü ruhlarının ulaşacağı yer olarak unsur döngülerinin üzerine cennet inşa edilir. Cenneti yönetmesi için yürüt ve yaban döngüsünün enerjileri de kullanılarak Serap isminde bir başmelek yaratılır.
- Ölümlü ruhlarının cenneti doldurmaya başlamasıyla tek yönlü bir baskıya maruz kalan Tamküre çökmeye başlar. Bu sorunu çözmek için ölümlülerin diğer yarısının hayatındaki aksiyonlarına göre gideceği ve cennetin karşısında yer alacak olan cehennem inşa edilir. Serap cehennemi de yönetmekle görevlendirilir.
- Toprak döngüsündeki en güçlü varlık yakın ve yaban döngülerinin sırrına ererek kendine Servet ismini verir ve tanrılaşır. 
- Kendi doğasına uygun olmayan bir yeri yönetmekte zorlanan Serap tanrılardan cehennemin doğasına uygun başka bir varlığın yaratılmasını diler. Yürek ve yakın döngüsünün enerjileri de kullanılarak baş iblis Gazap yaratılır.
- Kazan Adasında hala hayatına devam eden ilk insan insanlığın toplu gururu sayesinde kendine Arhan ismini verip tanrılaşır.
- Kazan Adası'ndaki neredeyse her ölümlü türün nesli tükenir. 
### Arhan'ın Dengelemesi
İnsanlığın tanrısı Arhan'ın Dengelemesi olarak adlandırılan ve tanrılar arasındaki ilişkileri etkileyen olay insan takviminin başlangıcı olarak alınır.
- A.D. 0 - Arhan güçlerini sonuna kadar kullanarak Tamküre'nin kanunlarını insanlara uygun gördüğü şekliyle yeniden yazmayı dener. Arhan bunu iyilik ve kötülüğün diyarları olan cennet ve cehennemden enerji çekerek yapar. Bu durum cennet ve cehennemin unsur döngülerini sıkıştırmaya başladığı ve iki diyara da inanılmaz zararlar veren bir zincirleme reaksiyon başlatır. Melekler ve iblisler ruhani formlarında dünyaya düşmeye ve ölü bedenlere tutunmaya başlar. Bu birleşim meleğin veya şeytanın zihnini ve enerjisini taşıyan fakat insan görünüşünü çoğunlukla koruyan yeni ölümlü türlerinin ortaya çıkmasına sebep olur. 
- A.D. 1 -  İnsan toplulukları kendi akrabalarının bedenini çaldığına inandıkları meleki ve şeytanileri aralarından kovar. 
- A.D. 4 - Diğer tanrılar Arhan'ın yaptığı değişikliği durdurmak için birçok yol dener fakat başarılı olamaz. Çünkü tanrılar cennet ve cehennemin işleyişi üzerine yeterince bilgi sahibi değildir. Daha fazla tanrının durumu daha da karıştırmasından korksalar da Arhan'ı durdurmak için Serap ve Gazap'ın tanrılığa yükselmesi gerektiğine karar verilir. Can kendinden bir parçayı Serap'a ve Gömü de kendinden bir parçayı Gazap'a hediye ederek onların tanrılaşmasını sağlar.
- A.D. 9 - Serap ve Gazap cennet ve cehennemin çöküşünü durdurmayı başarır. Bu değişikliğe adapte olamayan Arhan takipçilerine büyü sağlamayı ve dualarına karşılık vermeyi keser.
- A.D. 10 - Tanrılarından uzun süre hiçbir işaret alamayan Arhan takipçilerinin bir kısmı başka tanrılara yönelir. Arhan takipçileri tanrılarının cennet ve cehenneme karşı olan bir savaşta olduğunave kendilerinin bu savaşı dünyada devam ettirmekle görevlendirildiğine kanaat getirip bir meleki ve şeytanilere karşı bir soykırım başlatır.
- A.D. 15 - Düşmeye başlamış son melekler ve şeytanlar da ölü bedenlere bağlanır. meleki ve şeytani oluşumu son bulur. 
- A.D. 38 - Arhan rahiplerine güç sağlamaya tekrar başlar. Bu sürede Arhan'a inanmayı bırakmış kişiler kafir ilan edilip yargılanır.
- A.D. 167 - Kayafa isimli bir insan kabilesi lideri anakaranın tamamını kontrol altına almak için seferler başlatır.
- A.D. 180 - Küçük topluluklar dışındaki tüm insanlar ve cinler Kayafa İmparatorluğu kontrolü altına alını.
- A.D. 186 - Kayafa bir şeytani tarafından suikaste uğrar.
- A.D. 189 - Kayafa'nın varisi dünyanın kontrolü elinde tutamaz. Kayafa İmparatorluğu üç parçaya ayrılır. Kayafa İmparatorluğu anakaranın merkezini kontrol etmeye devam eder. Kasoun isimli bir tüccar kıyı bölgelerini ele geçirip kendi ismini verdiği bir ülke kurar. Kıyıdan açıktaki orta büyüklükteki Lifat isimli bir ada bağımsızlığını ilan eder.
- A.D. 192 - Kayafalılar ve Kasounlularda Arhan inancı devam ederken Lifat geride kalmış şeytani ve melekilerin sığınma noktası haline gelir.
- A.D. 210 - Denizcilikle uğraşan Kasounlular anakara ve lifat dışında kara parçaları keşfetmek için deniz seferlerine başlar. Batı ve doğu okyanusunda birçok küçük ada keşfedilir.
- A.D. 236 - Korsan Kraliçesi Opeya denen bir cin batı okyanusundaki adaları kontrolü altına alır.
- A.D. 270 - Opeya'nın ölümünden sonra korsan topluluğundan kopan bir grup denizci batı okyanusunun derinliklerine doğru cesur bir yolculuğa çıkar. Kendilerine Dalgadizen diyen bu grup Kazan Adası'nı keşfeder. Yerel popülasyon tarihte ilk kez insanlarla iletişim kurmuş olur ve başka Kazan halkı dünyada kara parçaları olduğunu öğrenir. Patlinler gördükleri gemiyi referans alarak denizcilik konusunda ilerlemeye başlar.
- A.D. 274 - Dalgadizenler anakaraya misafir olarak götürme yalanıyla adaya özgü ölümlü türlerinden birkaç kişiyi de kaçırarak Kazan'dan ayrılır. Bu yerliler Kasounlulara hediye olarak götürülür.
- A.D. 278 - Dalgadizenlerin Kazan Adasının konumunu paylaşmak karşılığında toprak talebinde bulunmasına sinirlenen Kasoun Şeyhi Nevvari idam edilmelerini emreder. Nevvari Kazan'ı bulmak için bir keşif gemisi yollama planları yapar.
- A.D. 279 - Nevvari tarafından yollanan birçok keşif gemisi batı okyanusundaki korsanlar tarafından saldırıya uğrayarak batar.
- A.D. 282 - Keşif seferleri için halkına çok büyük ekonomik bedeller ödeten Nevvari'ye karşı bir direniş iç savaşla sonuçlanır.
- A.D. 285 - Nevvari ve vezirleri halk önünde asılır. Kasoun Serap ve Gazap inancı odaklı bir dini meclis ile yönetilmeye başlar. Kazan Adası hakkındaki bilgilerin çoğu sarayın ateşe verilmesi ile ortadan kaybolur.
- A.D. 780 - Kayafalı bir tarihçi kurbağaya benzeyen büyük bir yaratığın Zalim Şeyh Nevvari'nin sarayından kaçtığından bahseden eski bir mektup bulur. Bu durumu araştırmaya devam eden tarihçiler batı okyanusunda garip bir ada bulunduğuna kanaat getirir.
- A.D. 790 - Kayafalılar Kazan adasının tekrar keşfi için sefere çıkmaya karar verir. Kasoun donanması batı adalarını kontrol eden cinlere karşı koruma sağlamak için keşif gemisiyle birlikte yola çıkar.
- A.D. 794 - Kayafa donanması ile cinlerin çağırdığı Virgül elçisi dev ahtapot arasında büyük bir muharebe gerçekleşir. Büyük kayıplar verilse de donanma keşif gemisinin batı okyanusunu geçmesini sağlar.
- A.D. 798 - Kazan Adası Kayafalılar tarafından tekrar keşfedilir. Bir patlin gemisi ile ada açıklarında karşılaşan keşif gemisi ada halkı ile pozitif bir iletişim kurmak için dostluk büyüleri kullanır.
- A.D. 810 - Güncel Eski Liman civarında adanın ilk insan yerleşkesi kurulur ve ada Kasoun'a kömür sağlamaya başlar. Bu kömür madenlerinde çalışması için getirilen meleki ve şeytani köleler uzun süre ada halkından gizli tutulur.
- A.D. 824 - Ada halkına barut ve ateşli silahlar sağlanması karşılığında adanın merkezine Makazan isimli bir insan şehir kurulması sağlanır.
- A.D. 829 - Kazan adasının gizemini çözmek ve büyülü araştırmalar yapmak isteyen Arhan başrahibi adanın kuzeyine bir yerleşim kurdurur. Bu süreçte Doğa Kavmi ile birçok çatışma yaşanır.
- A.D. 835 - Kazan halkının insanlardan önce yaratıldığını keşfeden araştırmacılar meleki ve şeytanilere karşı olan dini önyargılarının ada halkını da kapsayacağı bir dini görüş edinir.
- A.D. 840 - İnsan üstünlüğüne odaklı bu yeni dini görüşün yaygınlaşması sonucunda Makazan'a insanlar dışındaki türlerin girişi engellenir. Civardaki patlin kabileleri durumun vehametinin farkına vararak Bereket adasında taşınır.
- A.D. 847 - Adanın güneydoğusunda daha sonra eski liman adı verilecek bir liman ve Denge isminde bir Arhan heykeli inşaatına başlanır. Ada halkı tarafından büyük tepki gören bu heykel inşaatı insanlar ile diplomatik ilişkinin kesilmesine sebep olur.
- A.D. 859 - Necrer Usta isminde bir zanaat büyücüsü insanın da desteği ile Denge inşaatı sonlanır. Bir elini göğe ve bir elini yere uzatan bu devasa heykel deniz feneri olarak da fonksiyon gösterir. Necrer Usta inşaata yardımının karşılığında heykelin altına bir laboratuvar kurar ve Kayafa yönetimi tarafından fonlanır.
- A.D. 865 - Kölelerin isyana yatkınlığı ve yemek ihtiyacı gibi sorunlarından sıkılan Necrer adadaki bazı özel ağaçları ruhsuz fakat zihinli varlıklar üretmek için kullanır. Necrer tahta ve taştan ürettiği bu 4 kollu insansı varlıkları kömür madenlerinde çalıştırmaya başlar.
- A.D. 872 - Kazan Adası halkı artık adayı sömürge haline getirmiş olan insanlara karşı resmen savaş açar. Dağdibi'ne saldıran bir patlin kabilesi meleki ve şeytani kölelerin büyük bir kısmını kurtarır.
- A.D. 873 - İnsanlar Ketelen'in kuzeyinde kalan Yeşilkum dışındaki tüm bölgeleri ele geçirir. Yeşilkum Doğa Kavmi tarafından yollanan hayvan sürüleri tarafından korunur.
- A.D. 875 - Yeşilkum insan kontrolüne geçer ve donanma Batak'ı ablukaya alır.
- A.D. 876 - Güneye doğru ilerlemeye devam eden insanlar Ketelen'i alır.
### Mertun'un Yükselişi 
Anakara insanları tarafından sömürüye uğrayan Kazan halkı takvimini Mertun isimli bir patlinin tanrılığa yükselmesiyle başlatır. Bu takvimin başlangıcı yılı insan takviminde 876 yılına denk gelir.
- M.Y. 0 - Ketelen'in düşüşü sırasında yakalanan 30 patlin isyancı insan komutanı tarafından Hiddet dağına çıkarılıp lavlara atılır. Bu olay patlin tanrısı Mertun'un ortaya çıkmasına sebep olur. Mertun'un yükselişi sırasında püsküren lavlar civardaki tüm insanları öldürür.
- M.Y. 1 - Mertun kaynaklı inanç büyücüsü patlinler daha sonra Dayanananlar adı verilecek bir askeri yerleşim kurar.
- M.Y. 2 - Büyük bir patlin grubu Dağdibindeki madenleri ele geçirip meleki ve şeytani köleleri kurtararır.
- M.Y. 3 - Dayananlar'dan yola çıkan büyük bir ordu Ketelen'i insanlardan geri alır. İnsanlar bu ilerleyişi durdurmak için donanma birliklerini karaya çağırır. Batak'taki ablukanın kalkmasıyla vakurahlar yüzerek Kazan'a geçip insanların savunması gereken ikinci bir cephe açar. 
- M.Y. 4 - Doğa kavmi patlinleri ve vakurahlar koordine bir şekilde gerilla saldırılarında bulunarak kuzeydeki insan birliklerini Makazan'a çekilmeye zorlar. Güney cephesindeki şeytaniler insan limanını karanlığa boğarak kontrol altına alır. Civardaki insanların büyük bir kısmı yük gemilerine binip Kazan'ı terkeder.
- M.Y. 5 - Kazan'ın sömürge haline getirilmesine karşı olan küçük bir insan grubunun Makazan'ın kapısını açmasıyla birlikte şehre giren ada halkı Makazan'ı ele geçirir. Taraf değiştirenler haricinde yakalanan tüm insanlar aynı gün içinde idam edilir.
- M.Y. 6 - Kazan'a geçmiş olan vakurahların bir kısmı Doğa Kavmi'ne katılır.
- M.Y. 7 - Kuzeydeki araştırma kulesine sığınan son insan grubu büyülü yöntemlerle adayı terkeder. Bu kule ada halkı tarafından Koyiçi Akademisi isminde bir büyü okuluna çevrilir.
- M.Y. 9 - Melekiler adanın batısında kendilerine ait Gökgelen isminde bir kasaba kurar. Şeytaniler Dağdibi'ndeki madenleri yaşam alanı haline getirir.
- M.Y. 18 - Adadaki tüm grupların ortak kontrolü ve emeğiyle insanlardan kalan malzemeler kullanılarak bir donanma kurulur.
- M.Y. 25 - Merkezi konumu sebebiyle adanın başkenti ilan edilen Makazan tekrar inşa edilmeye başlanır.
- M.Y. 58 - Makazan donanması Kazan'ın yerini kaçan insanlardan öğrenmiş olan bir grup cin korsanla deniz savaşı verir. Bu savaşı kazanan donanma korsan gemilerinin bir kısmını tamir ederek donanmaya katar.
- M.Y. 92 - Mertun'un yükselişi sırasında lav altında kalan efsanevi savaşçılarını hayata döndürmek isteyen bir grup insan fark edilmeden Kazan'a yanaşır. Uçan Kazanlı isminde bir gemi kullanan ünlü bir maceracı grubu karaya çıkmış insanları öldürür. Bu gruptaki açıktaki insan gemisini de uzaklaşma şansı vermeden ele geçirir. Uçan Kazanlı Makazan yönetimi tarafından fahri donanma birliği ilan edilir.
- M.Y. 100 - Günümüz
